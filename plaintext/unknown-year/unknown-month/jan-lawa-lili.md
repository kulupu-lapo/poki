---
title: jan lawa lili
description: A translation of Antoine de Saint-Exupéry's The Little Prince
authors:
  - Michael F.
proofreaders: null
date: 2001-01-01
date-precision: none
original:
  title: The Little Prince
  authors:
    - Antoine de Saint-Exupéry
tags:
  - translation
  - story
  - prose
license: CC BY-NC 4.0
sources:
  - http://failbluedot.com/toki_pona/jan_lawa_lili/chap01
archives:
  - https://web.archive.org/web/20080719153012/http://anadder.com/toki_pona/jan_lawa_lili
  - https://web.archive.org/web/20151009153200/http://failbluedot.com/toki_pona/jan_lawa_lili/chap01
  - https://github.com/davidar/nltk-tp/tree/master/Corpus/Derivative%20Works%20of%20(C)/Michael%20Freedman/LittlePrince
preprocessing: null
accessibility-notes: null
notes: The older translation
---

# jan lawa lili
## 01

tenpo pi lili mi la mi lukin e sitelen pona. akesi linja li moku e soweli suli. ni li sitelen:

![](https://web.archive.org/web/20151009153200im_/http://failbluedot.com/images/jll_2.jpg)

lipu li toki e ni: “akesi linja li moku li tawa ala e nena uta. ona li moku la ona li lape.” mi pilin pona tan ni. mi pali e sitelen pi nanpa wan::

![](https://web.archive.org/web/20151009153200im_/http://failbluedot.com/images/jll_3.jpg)

mi toki tawa jan suli: “o lukin! sina pilin ike ala pilin ike tan sitelen ni?”

ona li toki: “mi pilin ike tan len lawa anu seme?”

sitelen mi li ala e len lawa. sitelen mi li ni: akesi linja li moku e soweli suli mute.

jan suli li sona taso e toki pona. mi pali e sitelen pi nanpa tu. ona li insa pi akesi linja:

![](https://web.archive.org/web/20151009153200im_/http://failbluedot.com/images/jll_4.jpg)

jan suli li toki: “o pali ala e sitelen akesi anu insa akesi. o sona e sona nanpa e sona ma e sona tenpo e sona toki!”

jan suli li pilin ike tawa sitelen mi la mi pali ala e sitelen sin.

mi pali e ijo ante. mi kepeken e tomo tawa kon. ni li lon: sona ma li pona tawa mi. mi ken sona e ante pi ma Kina en ma Alisona. tenpo pimeja la sona ni li pona.

tenpo lili la mi sona mute e jan suli. taso, mi pilin ike tan ni!

tenpo ijo la mi pilin e ni: jan suli ni li pona. mi pana e sitelen pi nanpa wan tawa ona. mi wile sona e ni: jan ni li jo ala jo e pi sona pona?

tenpo ali la jan suli li toki: “ni li len lawa.” mi toki ala e akesi e ma kasi e sike sewi lili tawa ona tan ni. mi toki e musi pi jan suli e nasin wawa e len pi anpa lawa. jan suli li pilin pona tawa mi tan ni…

## 02

mi jo ala e jan toki. tenpo wan la mi tawa kepeken tomo tawa kon mi li pakala e ona. mi anpa e ma Sahala. mi li wan li wile pona e tomo tawa kon mi. pali ni li ike mute. mi jo lili e telo.

mi lape. suno li lon. ijo kalama li toki “pona, o sitelen e soweli meli!”

“sina wile e seme?”

“o sitelen e soweli meli tawa mi!”

mi sewi, li pilin e oka mi. mi lukin e jan lili nasa! ni li sitelen:

![](https://web.archive.org/web/20151009144328im_/http://failbluedot.com/images/jll_5.jpg)

sitelen ni li ike lukin; ona li pona lukin.

mi pilin nasa mute. jan ante li lon ma ni! jan ni li lukin kin pona lon ma pi telo ala!

mi toki: “sina pali e seme lon ma ni?”

ona li toki: “pona, o sitelen e soweli meli!” ona li suli tawa ona.

mi pana e lipu e ilo sitelen. taso, mi ken ala sitelen e soweli. tomo sona li pana ala e sona ni. mi toki e ni tawa ona.

ona li toki: “ni li lili. o sitelen e soweli meli.”

mi pali e sitelen mi pi nanpa wan. ona li toki: “ala! mi wile ala e ni: soweli suli li lon insa pi akesi linja. akesi en soweli suli li ike. mi wile e soweli meli.”

mi sitelen e ni:

![](https://web.archive.org/web/20151009144328im_/http://failbluedot.com/images/jll_6.jpg)

ona li lukin, li toki: “ona li pilin ike. o sitelen e ante!”

mi sitelen e ni:

![](https://web.archive.org/web/20151009144328im_/http://failbluedot.com/images/jll_7.jpg)

ona li lukin, li sike e uta. “sina lukin sama e seme? ona li soweli mije!”
mi sitelen e ni:

![](https://web.archive.org/web/20151009144328im_/http://failbluedot.com/images/jll_8.jpg)

ona li lukin, li toki: “ona li soweli suli. mi wile e soweli lili.”

tenpo ni la mi wile pona e tomo tawa kon. mi sitelen e ni:

![](https://web.archive.org/web/20151009144328im_/http://failbluedot.com/images/jll_9.jpg)

mi toki: “ni li poki. soweli li lon poki ni.”

sinpin ona li pona. “ona li pona mute!..soweli meli ni li wile moku e kasi mute ala mute?”

“sina toki e ni tan seme?”

“tan ni: ali li lili lon ma mi.”

“mi pana e soweli lili tawa sina!”

“ona li lili ala. o lukin! ona li lape.”

a! suno ni la mi sona kama e jan lawa lili.

## 03

mi toki e ni: “sina kama tan seme?”

ona li wile ala e toki. me sona e toki ona kepeken nasin ante.

ona li lukin e tomo tawa kon mi, li toki “ni li ijo seme?”

“ni li ‘ijo’ ala. ni li tomo tawa kon. ona tawa lon kon.”

![](https://web.archive.org/web/20151009205458im_/http://failbluedot.com/images/jll_10.jpg)

mi pilin pona tan ni: ona li sona tan ni: mi tawa lon kon.

“sina anpa ala tan kon?”

“anpa.”

“ona li musi!” jan lawa lili li musi tan ni. mi pilin ike tan ni: ike mi li ijo suli! ona li toki: “sina kama tan kon! sina kama tan sike sewi seme?”

a! tenpo ni la mi kama sona e ni: ona li tawa tan seme. “sina kama ala kama tan sike sewi?”

ona li toki ala e ni. ona li toki: “sina wile ala tawa e nasin suli kepeken ilo sina…”

mi sona e lili. mi wile sona e mute. “sina wile pana e soweli meli tawa seme?”

“poki pi sitelen sina li pona li tomo soweli.”

“sina li pona la mi pana e linja tawa soweli.”

“me wile ala e linja!”

“soweli sina li weka!”

ona li musi mute. “ona li weka tawa seme?”

“mi sona ala. ona li tawa e sinpin ona.”

“ni li lili. ali li lili lon tomo mi.”

ona li toki kin: “jan li tawa e sinpin la jan li tawa ala e nasin suli ala”

## 04

mi kama sona: sike sewi pi jan lawa lili li lili sama tomo!

sike sewi suli li lon. nimi ona li sike ma li sike Upita li sike Masu. sike sewi lili li lon kin. nanpa ona li mute mute. nimi ona li nanpa taso.

![](https://web.archive.org/web/20151009153035im_/http://failbluedot.com/images/jll_11.jpg)

sike sewi lili pi jan lawa lili li sike sewi pi nanpa 3251. tenpo pi nanpa wan la jan pi ma Tuki li lukin e ona. ona li toki e ni tawa jan pi sona sewi. taso, ona li len e len pi ma Toki. jan pi sona sewi li pilin e ni: ona li tokin pakala. jan suli li sama e ni…

![](https://web.archive.org/web/20151009153035im_/http://failbluedot.com/images/jll_12.jpg)

tenpo lili la jan lawa pi ma Tuki li toki e ni: “o len taso e len pi ma Ilopa! sina len ala la sina moli!”. tenpo pi nanpa tu la jan pi ma Tuki li toki e sama tawa jan pi sona sewi. tenpo ni la ali li pilin e ni: ona li toki e lon!

![](https://web.archive.org/web/20151009153035im_/http://failbluedot.com/images/jll_13.jpg)

tenpo mute la mi toki e ni: “sike sewi 3251″. mi toki e ni tawa jan suli. nanpa li pona mute tawa jan suli!

sina toki tawa jan suli: “mi jo e jan pona sin”. jan suli li toki ala e ni: “kalama ona li sama seme? musi seme li pona tawa ona? ona li jo ala jo e pipi mute?” ala! ona li toki e ni: “tenpo pi nanpa seme la ona li sike e suno? mama ona li jo e jan lili pi nanpa seme? papa ona li jo e mani pi nanpa seme?”

sina toki: “mi lukin e tomo. ona li loje li jo e kasi lon sinpin li jo e waso lon lawa.” jan suli li ken ala sitelen e ni kepeken lawa ona.

sina toki: “mu lukin e tomo. ona li sama e mani pi nanpa mute mute mute.” ona li toki: “a! ni li pona lukin mute!”

sina toki: “mi sona e ni: jan lawa lili li lon. mi sona tan ni: jan lawa lili li musi li pona li wile e soweli meli. jan li wile e soweli meli la ona li lon!” jan suli li pilin e ni: sina jan lili taso.

sina toki: “jan lawa lili li kama tan sike sewi pi nanpa 3251″. ona li pilin e ni: ona li lon.

jan suli li sama ni. o pilin ike ala tan ni!

jan lili o, sina sona e nasin lon. nanpa li lili tawa sina. mi wile e ni: open pi toki mi li sama e ni: “tenpo wan la jan lawa lili li lon sike sewi lili. ona li wile e jan pona…” ni li pona tawa sina. taso, ni li ike tawa jan suli. mi wile e ni: toki mi li suli kin tawa jan mute.

mi wile ala e ni: mi sona weka e jan lawa lili. sina sona weka e jan pona la ni li ike. jan ali ala li jo e jan pona. mi sona weka e ona la mi li sama jan suli la nanpa taso li pona tawa mi.

mi jo e ilo sitelen. tenpo suli mute la mi sitelen ala. mi sona ala e ni: sitelen mi li pona ala pona? tenpo lili la mi pali ijo ike lon sitelen mi. o pilin ala ike tan ni! ken la mi sama lili e jan suli…

## 05

tenpo lili la mi kama sona e ijo wan lon jan lawa lili. mi kama sona e lili lili.

ona li toki: “soweli meli li moku ala moku e kasi lili?”

mi toki: “moku”.

“ni li pona tawa mi!”

mi sona pona ala. ona li toki: “ona li moku kin e kasi suli anu seme?”

mi toki e ni: “kasi suli li suli mute. kulupu pi soweli suli mute li ken ala moku e ona!”

ona li musi tan kulupu pi soweli suli mute. “ona li lon tomo mi la ona li awen sama ni: soweli li lon anpa soweli.”

![](https://web.archive.org/web/20151009152030im_/http://failbluedot.com/images/jll_14.jpg)

ona li toki pona: “tenpo open la kasi suli li lili.”

“lon. sina wile e ni tan seme: soweli meli li moku e kasi suli?”

“sina sona e lili!”

mi pilin e ni: tomo ona li jo e kasi pona e kasi ike. kasi kili li pona. kasi suli li ike. sina lukin e kasi suli lili la sina wile moli e ona. sina moli ala la ona li suli mute la sina ken ala moli e ona. tomo pi jan lawa lili li ken pakala mute tan ni!

![](https://web.archive.org/web/20151009152030im_/http://failbluedot.com/images/jll_15.jpg)

ona li toki: “tenpo ali la mi pali e ni: mi telo li len e telo mi. mi telo li len e tomo mi. mi moli e kasi suli lili. tenpo ali la ona li pali sama. taso, ona li pali pona!”

tenpo wan la ona li toki: “o pali e sitelen pona! jan lili ali pi ma suli ni li lukin. sitelen ni li pona tawa ona. ona li tawa la ona li jo e sona pona. mi sona e sike sewi wan. pali li ike tawa jan pi sike ni. ona li moli ala e kasi pi nanpa tu wan. sina wile sona e ni: seme li lon…” ona li sitelen e sike sewi pi jan ni. mi wile ala e ni: mi toki e ni tawa jan: “o pali ijo en ijo!” taso, ni li ijo suli mute: kasi suli li ike. mi toki tan ni: “jan lili, o pilin ike tawa kasi suli!”

sitelen ali pi lipu mi li ike. sitelen ni li pona. ni li tan seme? mi wile mute mute e ni: tomo pi jan lili ante li pakala ala tan kasi suli!

![](https://web.archive.org/web/20151009152030im_/http://failbluedot.com/images/jll_16.jpg)

## 06

a! jan lawa lili! mi sona kama e lon sina! tenpo suli la ijo taso li pona tawa sina: sina lukin e suno weka.

sina toki: “suno weka li pona mute tawa mi. o lukin e ni!”

“mi mute li wile e awen!”

“awen? mi mute li awen tan seme?”

“mi mute li awen e tenpo pi suno weka.”

sina musi li toki: “tenpo ali la mi pilin e ni: mi lon tomo mi!”

jan ali li sona e ni: suno li lon ma Amelika la suno li weka e ma Uransa. taso, ni li ante lon tomo pi jan lawa lili. sina ken tawa e lili lili la sina lukin e suno weka! tenpo ali la sina ken lukin e ni.

sina toki: “tenpo wan la mi lukin mute mute e ni.”

sina toki sin: “sina pilin ike la sina lukin e sona weka la sina pilin pona.”

“tenpo pi lukin mute ni la sina pilin ike mute anu seme?”

jan lawa lili li toki ala.

![](https://web.archive.org/web/20151009160544im_/http://failbluedot.com/images/jll_17.jpg)

## 07

jan lawa lili li pilin e ike ni li toki: “soweli meli li moku e kasi lili la ona li moku ala moku e kasi loje?”

“soweli meli li moku e kasi ali.”

“ona li moku ala moku e kasi pi luka pakala?”

“moku.”

“luka pakala li pona tawa seme?”

mi sona ala. mi pali e ilo pi tawa kon. pali mi li ike. mi pilin ike tan ni: ken la mi awen e ma ni li jo ala e telo. mi toki e ijo ike: “ona li pona ala! luka pakala li tan ni: kasi loje li ike.”

ona li toki pi pilin ike “ala! kasi li wawa ala li sona lili. ona li pilin e ni: luka pakala mi li ilo utala wawa!”

mi toki ala li pali e ilo mi. ona li toki: “sina pilin ala pilin e…”

“ala! mi pilin ala! mi pali e ijo suli!”

ona li lukin nasa e mi. “ijo suli! sina toki sama e jan suli!”

mi pilin ike tan ni. ona li toki kin: “sina toki e ike!”

ona li pilin e utala. ona li tawa e lawa ona tan poka tawa poka.

“mi sona e sike sewi wan. tenpo ala la jan pi sike ni li lukin e sike seli sewi; li pilin e kasi loje; li olin e jan. ona li pilin taso e nanpa. ona li toki e ni: mi jan suli! mi jan suli! ni li sama e sina! ona li pilin pona mute tan ni. taso, ona li jan ala. ona li kasi jaki!”

“ona li seme?”

“kasi jaki!” sinpin ona li kule ala tan pilin utala.

![](https://web.archive.org/web/20160927093141im_/http://failbluedot.com/images/jll_18.jpg)

“tenpo suli mute la kasi loje ali li jo e luka utala. tenpo suli mute la soweli meli ali li moku e ona!

kasi li pali e luka. taso ni li pona ala tawa ona. ni li lili anu seme??! utala pi soweli en kasi li lili anu seme?

nanpa pi jan suli li suli anu seme?

mi sona e kasi loje. ona li wan lon ali. soweli li ken moku e ona la ni li lili anu seme?!

jan li olin e kasi. sike seli sewi pi nanpa mute mute li ike tawa ona; kasi li pona tawa ona. ona li lukin e sewi li pilin e ni: kasi mi li lon sewi wan.

soweli li moku e ona la ni li sama e ni: seli ali li pimeja! a! ni li lili anu seme?!”

ona ken ala toki li telo oko mute. pimeja li lon. mi weka e ilo mi tawa ma. tomo pi tawa kon en lon en moli li lili tawa mi. jan li pilin ike lon sike sewi wan! mi sike e jan lawa lili kepeken luka mi. mi toki: “kasi sina li pona. tenpo lili la mi pali e sitelen pi len uta tawa soweli sina, e sitelen pi tomo tawa kasi sina.” mi sona ala e ni: mi ken toki e seme?

ma pi telo oko li ma nasa…

## 08

mi kama sona e kasi loje pi jan lawa lili.

kasi loje ali li pona li lili lon tomo pi jan lawa lili. tenpo pi suno kama la ona li open; tenpo pi suno weka la ona li weka. tenpo wan la jan lawa lili li lukin e kasi loje sin. lawa pi kasi li kama suli. ona li kama jo e kule pona mute. tenpo suli la ona li len e lawa ona. ona li wile ala e ni: ona li open li jo e nena sama kasi ante. tenpo pi suno kama wan la ona li open.

![](https://web.archive.org/web/20160927093146im_/http://failbluedot.com/images/jll_19.jpg)

ona li toki: “a! mi pini e lape…mi pona lukin ala…”

jan lawa lili li toki: “taso, sina pona lukin mute!”

ona li toki suwi: “ni li lon, anu seme?”

kasi li pilin e ni: ona li suli mute. taso ona li suli mute lon!

kasi li toki: “mi wile moku. sina wile ala wile pana e moku tawa mi?” jan lawa lili li telo e ona.

![](https://web.archive.org/web/20160927093146im_/http://failbluedot.com/images/jll_20.jpg)

tenpo pi open ona la ona li suli mute li pali e ni: jan lawa lili li lili pilin.

kasi li lukin e luka utala ona li toki: “mi pilin ike ala tan soweli wawa!”

![](https://web.archive.org/web/20160927093146im_/http://failbluedot.com/images/jll_21.jpg)

“sike sewi mi li jo ala e soweli wawa. soweli wawa li moku ala e kasi laso jelo.”

ona li toki sewe: “mi kasi laso jelo ala!”

“a! mi toki nasa…”

“mi pilin ike taso tan tawa kon. sina jo ala jo e sinpin?”

“ni li nasa: kasi li pilin ike tan tawa kon!”

![](https://web.archive.org/web/20160927093146im_/http://failbluedot.com/images/jll_22.jpg)

“tenpo pi suno weka la, o pana e poki tawa mi. tomo sina li lete li pona ala. ma pi kama mi li…”

ona li awen li sona e ni: tenpo pi kama ona la ona li sike kasi. ona li ken ala sona e ma pi kama ona. ona li pilin ike tan ni: ona li toki e ala. ona li tawa lete tan ni. “o pana e poki…”

“mi wile pana e ona. sina toki e mi!”

tenpo tu la ona li tawa lete. ona li wile e ni: jan lawa lili li pilin ike lili.

![](https://web.archive.org/web/20160927093146im_/http://failbluedot.com/images/jll_23.jpg)

jan lawa lili li olin e ona. taso, toki ona li suli tawa jan lili. ona li pilin ike tan kasi.

jan lawa lili li toki tawa mi: “toki ona li lili tawa mi. tenpo weka la mi pona. o kute ala e kasi loje! o lukin taso e ona. o pilin taso e kon pona ona. kasi mi li pana e kon pona tawa tomo mi ali. taso, mi pilin pona ala.”

ona li toki sin: “tenpo weka la mi sona e ijo ala! mi sona ala e ni: pali ona li suli tawa mi; toki ona li lili tawa mi. ona li suno e lon mi. mi weka tan seme? ona li toki ike. taso ona li olin e mi. a! kasi loje li ike mute! tenpo weka la mi sona ala e olin.”

## 09

jan lili lawa li weka kepeken waso. tenpo sinpin pi weka ona la ona li pona e sike suwi ona. ona li pona e nena seli ona. ona li jo e nena seli tu. ona li pali e moku kepeken seli ona. ona li jo kin e nena seli pi seli ala. ona li pona kin e ona. “ken la ona li seli.” nena li pona la ona li seli lili taso. jan pi sike ma ni li lili li ken ala pona e nena seli ona. nena seli li ike tawa mi mute tan ni.

![](https://web.archive.org/web/20160927092440im_/http://failbluedot.com/images/jll_24.jpg)

jan lili lawa li moli e kasi suli li pilin e ni: ken la tenpo ala la mi kama e tomo mi. pali ali ni li pona mute tawa ona tan ni.

![](https://web.archive.org/web/20160927092440im_/http://failbluedot.com/images/jll_25.jpg)

tenpo pini la ona li telo e kasi loje. ona li telo oko lili li toki: “mi tawa!”

kasi li toki ala.

“mi tawa!”

kasi li tawa lete li toki e ni: “tenpo weka ali la mi nasa. o pilin ike ala tan mi! o pona!”

jan lili lawa li pana e poki li pilin nasa li sona ala e ni: ona li toki e ni tan seme?

kasi li toki: “lon la mi olin e sina. sina sona ala tan mi. sina nasa kin, sama mi. o pana ala e poki!”

“sina pilin ike ala tan kon?”

“kon li ike ala. mi kasi!”

“sina pilin ike ala tan pipi?”

“mi wile lukin e pipi pona la mi pilin lili tan pipi ike. pipi li toki ala e mi la seme li toki e mi? sina weka. mi pilin ike ala tan soweli wawa. mi jo e luka utala.”

ona li toki kin: “o awen ala! ni li ike. sina wile weka. o weka!”

ona li wile ala e ni: jan lili lawa li lukin e telo oko ona. ona li kasi loje suli mute…

## 10

jan lawa lili li tawa e sike sewi lili mute. ona li wile kama sona.

jan lawa suli li lon sike pi nanpa wan. ona li jo len suli mute li lon supa suli mute.

ona li lukin e jan lili lawa li toki “a! jan noka li kama!”

![](https://web.archive.org/web/20160927092332im_/http://failbluedot.com/images/jll_26.jpg)

jan lawa lili li pilin e ni: “tenpo weka la ona li lukin ala e mi. ona li sona e mi kepeken nasin seme?” ona li sona ala e ni: jan lawa suli li pilin e ni: jan ali li jan noka ona.

“o tawa! mi wile lukin pona e sina.” jan lawa suli li pilin pona tan ni: tenpo ni la ona li ken jan lawa e jan ijo.

jan lawa lili li lukin e ni: ona li ken ala pilin e ma kepeken monsi ona. len pi jan lawa suli li pilin e ma ali. jan lawa lili li awen tan ni. ona li toki lape.

“o toki lape ala! ni li ante e nasin lawa.”

jan lawa lili li loje lili. “mi ken ala. mi tawa mute li lape lili.”

“a! o toki lape tan ni! tenpo suli la mi lukin ala e jan pi toki lape. ni li pona tawa mi. o toki lape! ni li toki wawa.”

jan lawa lili li loje suli. “tenpo ni la mi ken ala.”

jan lawa suli li toki “a! mi toki wawa e ante tan ni. tenpo ijo la, o toki lape. tenpo ante la o…”

jan lawa suli li wile e ni: ali li pilin e ni: ona li suli mute. ona li toki wawa la ona li wile e ni: jan li pali e toki lawa ona. taso, ona li jan pona li wile toki lawa e pona taso. ona li toki: “mi toki wawa tawa jan: ‘o lon waso’. jan li pali ala. jan li ike ala; toki wawa mi ike.”

jan lawa lili li toki: “mi ken ala ken pilin e ma kepeken monsi mi?”

“mi toki wawa: o pilin e ma kepeken monsi sina.” jan lawa suli li pana e len ona.

sike ni li lili mute. ni li musi tawa jan lawa lili. “mi ken ala ken toki e ijo?”

“mi toki wawa: o toki.”

“sina wawa e seme?”

“mi wawa e ali.” jan lawa suli li pana e luka tawa sike tawa sike ante tawa sike seli ali.

“sina wawa e ali anu seme?”

“wawa.” ona li jan lawa ali kin.

ni li ijo suli tawa jan lawa lili. jan lawa lili li jo e wawa ni la ona li ken pali e mute. ona li ken lukin e suno weka mute mute. ona li pilin e tomo ona li pilin ike li toki: “mi wile lukin e suno weka. pona, o toki wawa e ni tawa suno: o weka!”

“mi toki wawa e ni tawa jan: o tawa kon e kasi loje sama pipi, o pali e lipu pona mute, o lon akesi jelo laso. jan li pali ala. seme li ike?”

“sina ike.”

“lon. wawa li kama tan sona lon. sina toki wawa e ni tawa jan noka: ‘o tawa e telo suli!’ jan noka li moli e sina. mi ken toki wawa tan ni: mi toki tawa e pona.”

“pona. taso, mi wile e suno weka…”

“mi wile toki wawa e ni. taso, mi mute li awen. tenpo pona pona la suno weka.”

“tenpo seme la mi mute li awen?”

“a..a…tenpo lili mute.”

jan lawa li pilin lape. “mi jo ala e pali lon sike ni. mi weka.”

“a! o weka ala!” jan lawa suli li pilin pona tan ni: ona li jo e jan noka. “mi ken pali e ni: sina jan noka suli!”

“mi jan noka suli pi seme?”

“sina jan noka suli pi nasin wawa!”

“mi nasin wawa e seme? sike ni li jo ala e jan!”

“mi sona ala e ni. mi lukin ala e sike mi ali. tenpo suli la mi lon. mi ken ala tawa mute.”

jan lawa lili li lukin. “mi lukin e ali! sinpin ante li jo ala kin e jan.”

“a! sina nasin wawa e sina tan ni. ali li pona; ni li ike. sina ken nasin wawa pona e sina la sina jan pi sona mute.”

“mi ken nasin wawa e mi lon ma ali!”

“a! mi pilin e ni: sike mi li jo e soweli jaki. tenpo pimeja la ona li kalama. sina nasin wawa e ona. tenpo ijo la sina toki wawa e ni: o moli. tenpo lili la sina toki e ni tawa soweli: sina moli ala. sike mi li jo e soweli wan taso.”

“mi wile ala e toki wawa e ni: o moli. mi tawa.”

“ala.”

jan lawa lili li wile weka li wile ala e ni: jan lawa suli li pilin ike. jan lawa lili li toki: “ken la sina ken toki wawa e ni tawa mi: o tawa.”

jan lawa suli li toki ala. jan lawa lili li weka.

jan lawa suli li toki wawa: “o lon jan pona pi ma ante!”

jan lawa lili li pilin e ni: jan suli li nasa mute.

## 11

jan lawa lili li tawa e sike pi nanpa tu. sike ni li jo e jan suli suli.

![](https://web.archive.org/web/20160927092338im_/http://failbluedot.com/images/jll_27.jpg)

ona li lukin e jan lili lawa li toki “a! jan li kama li pilin e ni: mi li pona mute!” jan suli suli li pilin e ni: ali li olin e mi.

jan lawa lili li toki: “toki! sina jo e len lawa musi!”

“mi tawa e luka mi kepeken len lawa. jan li kalama e mi tan ni. taso, jan ala li tawa e sike mi.”

“a?” jan lawa lili li sona ala.

“o pilin e luka wan en luka tu.”

jan lawa lili li pali e ni. jan suli suli li sewi e len lawa.

jan lawa lili li pilin e ona: “jan lawa suli li musi lili. jan ni li musi mute”. tenpo mute la jan lawa lili li pali e ni.

tenpo lili la musi ona li pini. “mi wile e ni: sina anpa e len lawa. mi ken pali e ni kepeken nasin seme?” taso, jan suli suli li kute ala. jan suli suli li kute e toki pona taso.

jan suli suli li toki: “sina pilin suli tawa mi anu seme?”

“mi sona ala e ni: pilin suli.”

“pilin suli li ni: ona li pilin e ni: jan ali pi sike ni li lili li ike li sona ala li len ike li ike lukin. mi suli li pona li sona mute li len pona li pona lukin.”

“a! taso, sina jan taso lon sike ni!”

“pona! o pilin suli e mi!”

“mi pilin suli e sina. taso, ni li pona tawa sina tan seme?”

jan lawa lili li weka li pilin e ni: jan suli li nasa mute.

## 12

jan lawa lili li tawa e sike pi nanpa tu wan. sike ni li jo e jan pi telo nasa. tenpo lili taso la jan lawa lili li awen lon ma ni.

![](https://web.archive.org/web/20160927092342im_/http://failbluedot.com/images/jll_28.jpg)

jan pi telo nasa li awen li toki ala. poki mute pi telo nasa li lon poka ona. poki ijo li jo e telo nasa. poki ante li jo ala e telo nasa.

jan lawa lili li toki: “sina pali e seme?”

jan li toki ike: “mi moku e telo nasa.”

“sina moku tan seme?”

“mi moku tan ni: mi wile e sona weka.”

“sina wile sona weka e seme?” jan lawa lili li wile pona e jan pi telo nasa.

“mi wile sona weka e ni: mi pilin ike.”

“sina pilin ike tan seme?”

“mi pilin ike tan ni: mi moku mute e telo nasa!”

jan lawa lili li weka li pilin nasa li pilin e ni: jan suli li nasa mute mute!

## 13

jan lawa lili li tawa e sike pi nanpa tu tu. sike ni li jo e jan mani. ona li pali li lukin ala e jan lawa lili.

![](https://web.archive.org/web/20160927092542im_/http://failbluedot.com/images/jll_29.jpg)

jan lawa lili li toki: “toki! kasi moli pi uta sina li seli ala.”

“wan en wan li tu. toki. tu en wan li tu wan. mi jo ala e tenpo tawa ni: mi seli e kasi moli mi. tu tu tu tu tu….en wan li…wan-wan-tu-tu-tu-luka-luka-nena-nena-suli-suli-mute.”

“ni li wan-wan-tu-tu-tu-luka-luka-nena-nena-suli-suli-mute pi seme?”

“a? sina lon ma ni anu seme? mi sona ala. mi jo e pali mute! mi jan suli li jo ala e tenpo tawa ni: mi toki musi. tu en tu tu li…”

“ni li wan-wan-tu-tu-tu-luka-luka-nena-nena-suli-suli-mute pi seme?” ona li wile kama sona la ona li toki.

jan mani li sewi e lawa. “tenpo pi tu wan la mi awen e pali mi. tenpo wan la pipi li anpa. ona li kalama ike mute. mi pali ike tan ni! tenpo tu la mi pilin ike lili. tenpo tu wan li tenpo ni! mi toki: wan-wan-tu-tu-tu…”

“…pi seme?”

jan mani li sona e ni: ona wile pali la ona wile toki e jan lawa lili! “…pi ijo lili lon sewi.”

“ni li pipi anu seme?”

“ala. ni li ijo lili seli.”

“ni li pipi seli anu seme?”

“ala! ala! ala! ni li ijo li pali e ni: jan awen li lukin e ona. taso, mi jan suli li jan awen ala!”

“a! ni li sike seli sewi!”

“lon.”

“sina pali e seme tan ona mute?”

“mi jan nanpa! sina wile toki e ni: tan ona wan-wan-tu-tu-tu-luka-luka-nena-nena-suli-suli-mute”

“sina pali e seme tan ona?”

“mi pali ala. mi jo e ona.”

“sina jo e sike seli sewi anu seme?”

“jo.”

“tenpo pi weka lili la mi lukin e jan lawa suli. ona li–”

“–jan lawa suli li jo ala. ona li wawa. ‘wawa’ en ‘jo’ li ante suli.”

“sina jo e ona tawa seme?”

“mi jan pi mani mute.”

“sina jo e mani mute tawa seme?”

“mi ken jo e sike mute.”

jan lawa lili li pilin: “ona li toki sama e jan pi telo nasa!”

“sina kama jo e ona kepeken nasin seme?”

“jan seme li jo e ona?”

“mi sona ala. ala li jo e ona!”

“lon. mi jo e ona tan ni: mi taso pilin e ni: mi jo e ona.”

“a! ni li pona mute anu seme?”

“pona mute. sina pana e kiwen pi jo ala la sina kama jo e ona. sina tawa e ma pi jo ala la sina kama jo e ona. sina sitelen e pilin pi jo ala la sina jo e pilin ni. mi nanpa e sike pi jo ala la mi kama jo e ona.”

“sina jo e ona. sina pali e seme kepeken ona?”

“mi nanpa e ona. ni li pali suli.”

jan lawa lili li ante: “mi jo e len la mi ken len e ona. mi jo e kasi loje la mi ken pilin e ona. sina ken ala pilin e sike seli!”

“ken ala. mi ken pana e ona tawa tomo mani!”

“ni li seme?”

“mi sitelen e nanpa pi sike mi lon lipu. mi pana e lipu lon poki.”

“taso?”

“taso.”

“ni li musi li pona. taso, ni li suli ala.” jan lawa lili li pilin ante e jan suli tawa ijo suli. “mi jo e kasi loje. mi telo e ona. mi jo e nena seli tu wan. mi pona e ona. (mi pona kin e nena seli moli. ken la ona li seli…) mi pona tawa nena mi, tawa kasi mi. sina pona ala tawa sike sina.”

jan mani li open e uta ona li sona ala e toki. jan lawa lili li weka li pilin e ni: jan suli li jan nasa.

## 14

sike pi nanpa tu tu wan li nasa mute. sike ali li suli. sike ni li lili. ona li jo taso e palisa suno en jan seli. jan lawa lili li pilin e ni: “pali ni li tawa seme? sike ni li jo ala e jan.”

![](https://web.archive.org/web/20160927092445im_/http://failbluedot.com/images/jll_30.jpg)

ona li pilin kin e ni: “jan lawa suli en jan suli suli en jan mani en jan pi telo nasa li nasa. jan ni li nasa ala. pali ijo li nasa ala. ona li seli e palisa suno la ona li pali e sike sewi sin. ona li pimeja e ona la ona li lape e kasi loje. ni li pali pona tan ni.”

ona li toki: “toki! sina pimeja e palisa suno tan seme?”

“ni li toki wawa. suno li kama; toki!”

“toki wawa ni li seme?”

“toki wawa li ni: o pimeja e palisa. suno li weka; toki!” ona li seli e palisa.

“tenpo ni la sina seli e ona tan ni?”

“ni li toki wawa.”

“ni li suno ala tawa mi.”

“suno li lili — toki tawa li toki tawa. suno li kama; toki!” ona li pimeja e palisa li pilin e lawa ona kepeken len.

jan seli li toki: “ni li pali ike mute. tenpo weka la ona li pona. suno li kama la mi pimeja e palisa suno. suno li weka la mi seli e palisa suno. tenpo suno la mi awen. tenpo pimeja la mi lape.”

“tenpo ni la toki wawa li sama ala sama?”

“ona li sama. ni li ijo ike mute! tenpo ni la sike mi li tawa kepeken tenpo lili!”

“a?”

“tenpo lili lili la ona li sike. mi awen ala li lape ala. tenpo ali la mi pimeja li seli!”

“ni li musi mute! tenpo pi suno sike li lili lon sike lili ni!”

“ni li musi ala. tenpo toki la tenpo pi mun wan li tawa.”

“a?”

“tenpo pi mun wan li tenpo lili lon sike ni. suno li weka; toki!” ona li seli e palisa.

jan ni li pona tawa jan lawa lili tan ni: ona li pali pona e toki wawa. jan lawa lili li pilin e suno weka lon tomo ona, li wile pona e jan ni, li toki: “mi sona e nasin. tenpo ali la sina ken awen kepeken nasin mi.”

“tenpo ali la mi wile e awen.” ni li ken: jan li pali pona li jan awen.

jan lawa lili li toki: “sike ni li lili. sina tawa lili la sina sike e ma ni. tenpo ali la sina tawa. tenpo ali la sina lon suno tan ni. sina wile e awen la, o tawa!”

“ni li pona ala. lape li pona tawa mi. tenpo sama la mi ken ala tawa li lape.”

“a! ni li ike.”

“ni li ike. suno li kama; toki!” ona li pimeja e palisa.

jan lawa lili li weka li pilin: “jan ni li musi mute tawa jan ante ali. taso, ona li jan taso pi nasa ala. tenpo ijo la ona li pilin e ante ona.”

ona li kon e kon pi pilin ike. “ken la ona li jan pona mi. a! ni li ken ala. sike ona li lili la jan tu li ken ala awen.”

ona li sona e ni li toki ala e ni: ona li pilin ike tan ni: sike ni li jo e suno weka mute mute!

## 15

![](https://web.archive.org/web/20160927092348im_/http://failbluedot.com/images/jll_31.jpg)

sike pi nanpa tu tu tu li suli. sike ni li jo e jan pi sona ma. ona li lon supa li sitelen e lipu mute.

ona li lukin e jan lawa lili li toki: “a! jan tawa li kama!”. jan lawa lili li pilin e supa kepeken monsi ona. ona li pilin wawa ala tan tawa ona!

jan pi sona ma li toki: “sina tawa tan seme?”

“lipu suli ni li seme? sina pali e seme?”

“mi jan pi sona ma.”

“jan pi sona ma li seme?”

“jan ni li sona mute li sona e telo suli e telo linja e ma tomo e ma nena e ma pi telo ala.”

“a! ni li sona pona!” jan lawa lili li lukin e sike ni. sike ali li lili; sike ni li suli. “sike sina li pona. ona li jo ala jo e telo suli?”

“mi sona ala.”

jan lawa lili li pilin ike. “a! ona li jo ala jo e ma nena?”

“mi sona ala.”

“ona li jo ala jo e ma tomo e telo linja e ma pi telo ala?”

“mi sona ala kin.”

“sina jan pi sona ma, anu seme?”

“lon. taso, mi jan tawa ala. mi wile mute e jan tawa. pali mi li sama ala e ni: mi tawa e ma li lukin e ona li nanpa e ona. jan pi sona ma li suli. ona li awen li jo e toki tan jan tawa. jan pi sona ma li toki e jan tawa li sitelen e toki ona. toki ona li pona la ona li lukin e pona pi jan tawa.”

“sina lukin e pona ona tan seme?”

“mi sitelen e toki pi jan tawa ike la sona ma li pakala. jan pi telo nasa li pakala kin e ona.”

“ni li tan seme?”

“jan pi telo nasa li lukin tu! ma li jo e nena wan la jan pi sona ma li sitelen e nena tu, tan ni.”

“mi sona e jan. jan ni li jan tawa la ona li jan tawa ike.”

“lon. mi pilin e ni: jan tawa li toki e pona. mi jo e ijo sona tan ma sin.”

“sina pana e jan tu tawa ma ni?”

“pana ala. ni li ike. mi toki e ni tawa jan tawa: sina jo ala jo e ijo tan ma ni e kiwen?”

tenpo ni la jan pi sona ma li wawa mute. “a! sina tawa tan sike ante! sina jan tawa. o toki e sike sina tawa mi!”

ona li pilin e ilo sitelen lili. (jan tawa li toki wan la jan pi sona ma li kepeken ilo sitelen lili. jan tawa li toki tu la jan pi sona ma li kepeken ilo sitelen suli.)

“o toki!”

“sike mi li pona ala. ali li lili. mi jo e nena seli tu tu wan. nena seli tu li seli. nena seli wan li moli. ken la ona li seli.”

“ken la ona li seli.”

“mi li jo sin e kasi loje.”

“jan pi sona ma li nanpa ala e kasi.”

“ni li tan seme? ali li ike lukin; kasi loje li pona lukin!”

“kasi li ijo pi tenpo lili.”

“ijo pi tenpo lili li seme?”

“lipu ali li lili. lipu pi sona ma li suli. tenpo ali la ona li lon. nena ma li tawa ala. telo suli li lili kama ala. mi sitelen e ijo la ijo li ijo pi tenpo ali.”

“nena seli moli li ken seli! ijo pi tenpo lili li seme?”

“ni li lili tawa jan pi sona ma: nena seli li seli li moli. nena li lon. ni li ante ala.”

“ijo pi tenpo lili li seme?” jan lawa lili li wile sona e ijo la ona li toki!

“ijo pi tenpo lili li ni: tenpo kama la ona li moli.”

“tenpo kama la kasi loje mi li moli ala moli?!”

“moli.”

“kasi mi li ijo pi tenpo lili. ona li jo taso e luka wawa pi nanpa tu tu! mi weka e ona! ona li wan!”

tenpo open la ona li pilin ike. tenpo lili la ona li pona.

“sina pilin e ni: mi wile tawa e sike sewi seme?”

“o tawa e sike sewi ma. jan li toki e ni: ona li pona.”

jan lawa lili li weka li pilin e kasi loje ona.

## 16

sike pi nanpa tu tu tu wan li sike pi mi mute li sike ma.

ali sike li suli ala; sike ma li suli mute. ona li jo e jan mute pi lawa suli e jan mute pi sona ma e jan mute pi mani e jan mute pi telo nasa e jan mute pi suli suli. ona li e jan suli mute mute.

mi wile e ni: sina sona e ni: sike ni li suli. tenpo weka la jan li jo ala e seli wawa. sike ma li jo e jan mute mute pi pali seli tan ni. sina lukin e ona tan sewi la ona li pona lukin. tenpo wan la jan seli pi ma Oselia li seli. ona li lape. tenpo lili la jan seli pi ma Kina en Sipilea li seli. tenpo lili la jan seli pi ma Lusia en Apurika en Iropa en jan seli ante li seli. tenpo ala la ona li pali ike. ona li lukin musi.

jan seli pi ma lawa en jan seli pi ma anpa li awen mute. tenpo pi sike suno la ona li pali taso pi nanpa tu!

## 17

sina wile musi la sina toki lili e ala. ni li lon: mi mute li jo e jan seli mute. taso, jan ali pi sike ma li lili.

sina wan e ona la jan ali li awen e ma lili lili. jan suli li pilin: ‘toki ni li ala! sijelo mi li suli; mi suli sama suli kasi’. o toki e ni: “o nanpa e toki mi!” nanpa li pona tawa jan suli. o weka ala e tenpo tawa ni!

jan lawa lili li tawa e sike ma li pilin nasa tan ni: ona li lukin ala e jan. ona li pilin: “ken la mi lon sike ante.” tenpo ni la linja li sike e noka ono.

![](https://web.archive.org/web/20160927092547im_/http://failbluedot.com/images/jll_32.jpg)

“toki.”

akesi linja li toki: “toki.”

“mi lon sike seme?”

“sina lon sike ma lon ma Aperika.”

“a! jan ala li lon sike ni anu seme?”

“sina lon ma pi telo ante. jan ala li lon ma ni. sike ma li suli.”

jan lawa lili li lukin e sewi. “mi pilin e ni: sike sewi seli li seli tawa seme? ken la ona li seli tawa ni: ali li ken sona e nasin tomo ona. o lukin e sike mi! ona li lon sewi mi. taso, nasin ona li suli.”

“sike sina li pona mute. sina tawa tan seme?”

“mi pilin ike tan kasi loje.”

“a!”

![](https://web.archive.org/web/20160927092547im_/http://failbluedot.com/images/jll_33.jpg)

“jan li lon seme? ma ni li taso pilin.”

“ma pi jan li taso pilin kin.”

tenpo suli la jan lawa lili li lukin e akesi. “sina akesi musi! linja sina li lili sama palisa luka.”

“palisa luka jan li wawa ala; mi wawa.”

jan lawa lili li musi. “sina jo ala e noka. sina ken ala e tawa.”

“tomo telo tawa li ken lili pana e sina. mi ken mute.”

ona li sike e noka pi jan lawa lili. “mi pilin e jan la ona li weka a ma. taso, sina li soweli ante. sina tawa tan sike sewi.”

jan lawa lili li toki ala.

akesi li toki: “sike ma li kiwen. mi pilin ike tan ni: soweli sina li wawa ala lon sike ni. mi ken pona e sina. sina wile weka e tomo sina la mi ken–”

“–mi sona suno e toki sina. sina toki sama sike tan seme?”

“mi linja e toki wan e toki ali.”

ona mute li toki ala.

## 18

![](https://web.archive.org/web/20160927092552im_/http://failbluedot.com/images/jll_34.jpg)

jan lawa lili li tawa e ma pi telo ala. ona li lukin e kasi loje wan. kasi jo e lawa lili li suli ala.

“toki.”

“toki.”

“jan li lon seme?”

tenpo wan la kasi li lukin e kulupu jan. “mi pilin e ni: sike ma li jo e jan pi nanpa tu tu tu anu nanpa tu tu tu wan. tenpo weka la mi lukin e ona. mi sona ala e ni: ona li lon seme. ona li tawa tan tawa kon. ona li jo ala e anpa kasi.”

“mi tawa.”

“tawa pona.”

## 19

jan lawa lili li tawa e nena suli. tenpo ali la ona li sona taso e nena lili. nena lili li sama e noka ona. “mi lon nena suli. mi ken lukin e ali e jan ali e ma ali tan ni.” taso, ona li ken lukin e nena palisa taso.

![](https://web.archive.org/web/20160927092557im_/http://failbluedot.com/images/jll_35.jpg)

ona li sona ala e ni: nena li toki ala toki? ona li toki: “toki!”

kalama weka li toki: “toki!..toki!..toki!..”

“sina li seme?”

“sina li seme…sina li seme…sina li seme”

“o lon e jan pona mi. mi jan taso!”

“mi jan taso…mi jan taso…mi jan taso.”

ona li pilin: “a! ni li sike sewi nasa! ma ni li jo ala e telo li jo palisa li suwi ala. jan pi ma ni li jo ala e sona pona. ona li toki tu taso e toki mi. tenpo weka la mi jo e kasi loje. mi toki ala la ona li toke e mi!”

## 20

tenpo suli la jan lawa lili li tawa. ona li tawa e nasin li sona e ni: nasin li tawa e jan.

“toki!” ona li awen lon ma pi kasi loje.

kasi loje li toki: ” toki!”

jan lawa lili li lukin e ona li pilin e ni: “ona li lukin sama e kasi mi”.

ona li toki: “sina seme?”

“mi mute li kasi loje.”

“a!” ona li pilin ike mute. kasi ona li toki e ni tawa ona: “mi kasi loje taso.” tenpo ni la ona li lukin e kasi loje mute mute!

![](https://web.archive.org/web/20160927092359im_/http://failbluedot.com/images/jll_36.jpg)

ona li pilin e ni: “kasi mi li lukin e ni la ona li pilin ike. ona li tawa lete mute li pali e ni: ona li moli lukin. ona li wile e ni: mi pona e ona. mi wile e pona ona. mi pona ona ala la ona li moli lon tawa ni: mi pilin ike.”

jan lawa lili li pilin kin: “tenpo weka la mi pilin e ni: mi jo e mute. tenpo ni la mi sona. mi jo e kasi loje lili e nena tu wan lili. mi jan lawa lili ala!”. ona li anpa lon ma kasi li telo oko.

![](https://web.archive.org/web/20160927092359im_/http://failbluedot.com/images/jll_37.jpg)

## 21

![](https://web.archive.org/web/20160927092450im_/http://failbluedot.com/images/jll_38.jpg)

tenpo ni la soweli loje li tawa.

ona li toki: “toki!”

“toki.” jan lawa lili li ken ala lukin e ona.

“mi lon anpa pi kasi palisa.”

“sina seme? sina pona lukin mute.”

“mi soweli loje.”

“o tawa! o musi e mi. mi pilin ike mute.”

“mi ken ala musi e sina. mi soweli tomo ala.”

“a! ike.”

jan lawa lili li toki kin: “soweli tomo li seme?”

“sina tawa tan ma ante. sina lukin e seme?”

“mi lukin e jan. soweli tomo li seme?”

“jan li jo e ilo moli li moli e soweli. ni li ike! taso, ona li jo e waso moku. ni li pona. sina lukin ala lukin e waso moku?”

“lukin ala. mi lukin e jan pona. soweli tomo li seme?”

“tenpo mute la jan li sona weka e soweli tomo. soweli tomo li ‘pali e wan’.”

“‘pali e wan’ anu seme?”

“pali e wan. mi pilin e ni: sina jan lili taso li sama e jan lili ali tawa mi. sina pona ala tawa mi. mi pona ala kin tawa sina. mi soweli loje li sama e soweli loje ali tawa sina. taso, sina soweli tomo e mi la mi mute li jan pona la sina jan lili suli tawa mi la mi soweli loje suli tawa sina.”

“a! mi kama sona. mi sona e kasi loje sama ni. ona li soweli tomo e mi.”

“ken la ona li soweli tomo. mi lukin e ijo mute lon sike ma.”

“a! kasi ni li lon sike ante.”

![](https://web.archive.org/web/20160927092450im_/http://failbluedot.com/images/jll_39.jpg)

ni li ijo sin tawa soweli. “sina tawa ala tawa tan sike ante?”

“tawa.”

“a! sike ni li jo ala jo e jan pi moli soweli?”

“jo ala.”

“a, pona! sike ni li jo ala jo e waso moku?”

“jo ala.”

soweli li kon e kon ike: “ali ala li suwi.”

soweli loje li toki kin: “tenpo ali la mi pali e sama. mi tawa e waso mute. jan li tawa e mi. mi pilin lili tan ni. sina soweli tomo e mi la lon mi li suno! mi kute e kalama noka pi ante ali.

jan ante li kalama noka la mi tawa li anpa.
sina li kalama noka la mi tawa sewi li kalama musi.

o lukin e ma pi kasi pan ni! kasi pan li lili tawa mi. mi moku ala e ona. taso, linja lawa sina li jelo sama ona. sina soweli tomo e mi la ali li pona. mi lukin e kasi pan li pilin e linja lawa jelo sina. tenpo kama la kalama pi ma kasi pan li pona mute tawa mi…”

tenpo mute la soweli loje li toki ala li lukin e jan lawa lili.

soweli li toki: “pona! o soweli tomo e mi!”

jan lawa lili li toki: “ni li pona tawa mi. taso, mi li jo e tenpo lili. mi wile jo e jan pona li wile kama sona e mute.”

“sina ken sona taso e soweli tomo. tenpo ni la jan ali li jo ala e tenpo. ona li sona e ala. ona li kama jo e ali lon esun. esun pi jan pona li lon ala la jan li jo ala e jan pona. sina wile e jan pona la, o soweli tomo e mi!”

“mi pali e seme?”

“tenpo mute la o awen lon kasi laso jelo. mi lukin e ona kepeken poki oko. mi mute li toki ala. tenpo ijo la toki li ike. tenpo lili la o tawa lili e mi.”

tenpo lili la jan lili li kama.

soweli li toki: “tenpo sama la o kama. tenpo pi tu tu la sina kama. tenpo pi tu wan la mi pilin pona. tenpo pi tu tu li kama la mi pilin pona mute. tenpo pi tu tu li mi pilin ike lili. mi olin la tenpo ijo la mi pilin ike tan ni! taso, mi mute li wile pali tenpo.”

“‘pali tenpo’ li seme?”

“tenpo mute li jan li pali ala e pali tenpo. pali tenpo li ni: tenpo wan li sama ala e tenpo ante. mije pi moli soweli li jo e pali tenpo. tenpo pi suno tu tu la ona li musi kepeken meli. tenpo ni li pona mute tawa mi! mi wile tawa mute. tenpo ali la ona li musi la tenpo ali li sama la mi ken ala awen!”

![](https://web.archive.org/web/20160927092450im_/http://failbluedot.com/images/jll_40.jpg)

jan lawa lili li soweli tomo e soweli loje. tenpo weka pi jan lawa lili li kama.

soweli li toki “a! mi telo oko!”

“ni li tan sina. mi wile ala e ni: sina pilin ike. sina wile e ni: mi soweli tomo e sina!”

“mi sona.”

“tenpo ni la sina telo oko!”

“mi sona.”

“sina pona ala tan ni!”

“toki sina li ala. mi pona tan kasi pan.”

soweli li toki kin: “o lukin tu e kasi loje! tenpo ni la sina sona. kasi sina li wan lon ali. o tawa li toki e ni tawa mi: ‘mi tawa’. mi toki e ijo suli tawa sina.”

jan lawa lili li tawa e kasi loje mute li toki: “sina sama ala e kasi mi. jan ala li soweli tomo e sina; sina soweli tomo e jan ala! sina li sama e soweli loje pi tenpo weka! ona li sama e soweli loje ali. tenpo ni la ona li jan pona mi la ona li wan lon ali!”

kasi loje li pilin ike.

jan lawa lili li toki: “sina li pona lukin li suli ala. jan ken ala moli tan sina. mi sona e ni: jan ante li pilin e ni: sina li sama e kasi mi. taso, sina mute li lili; ona li suli. mi telo e ona taso li poki e ona taso li moli e pipi tan ona taso. (mi mute moli ala e pipi tu la ona li ante e pipi pona.) toki ona en toki suli ona en toki ike ona en toki ala ona li suli tawa mi. ni li tan ni: ona li kasi mi.”

jan lawa lili li tawa e soweli loje. “mi tawa.”

“tawa pona. tenpo ni la mi toki e ijo suli. sina ken lukin e lon kepeken pilin taso. oko li ken ala lukin e ali suli.”

“oko li ken ala lukin e ali suli.” jan lawa lili li toki tu tan ni: ona li wile sona awen.

“ni li suli: tenpo mute la sina pali mute e kasi sina.”

“ni li suli: tenpo mute…”

“jan ante li sona weka e ni. o sona weka ala! sina soweli tomo e ijo. tenpo ali la sina wile poki e sijelo ona. sona wile poki e kasi sina.”

“mi wile poki e kasi mi…”

## 22

jan lawa lili li toki “toki!”

jan pi tomo tawa linja li toki: “toki!”

“sina pali e seme?”

“mi pana e jan tawa tawa kulupu mute. mi pana e tomo tawa lijna tawa nasin wan tawa nasin tu.”

tomo tawa linja li kama li suno li kalama.

jan lawa lili li toki: “ona li tawa mute. ona li lukin e seme?”

“jan ala li ken sona e ni.”

tomo tawa tu li kama kepeken nasin ante.

“ona li kama tu anu seme?”

“tomo ni li tomo ante. tomo tu li tawa e ma ante.”

“ma ona li ike ala ike tawa ona?”

“ma jan li pona ala tawa jan ni.”

tomo tawa kin li kama.

jan lawa lili li toki: “jan pi tomo ni li tawa e tomo pi nanpa wan anu seme?”

“jan li tawa e ala. jan li lon insa li lape. jan lili taso li lukin e ma li pilin e lupa pi tomo tawa kepeken sinpin ona.”

“jan lili taso li sona e ni: ona li lukin e ijo. tenpo mute la ona li pali sule e jan musi. jan musi li suli tawa ona. jan suli li weka e jan musi la jan lili li pilin ike li telo oko.”

jan pi tomo tawa linja li toki: “jan lili li jo e pona lon tan ni.”

## 23

jan lawa lili li toki “toki!”

jan esun li toki “toki!”

jan esun li esun e moku ni: tenpo wan la sina moku e ona. tenpo mute la sina ken moku ala e telo.

jan lawa lili li toki: “sina esun e ni tan seme?”

“ilo ni li pona li mute e tenpo jan. jan sona li nanpa e ona. sina ken mute e tenpo mute.”

“mi pali e seme kepeken tenpo sin ni?”

“sina ken pali e ni: sina wile pali.”

jan lawa lili li pilin: “mi jo e tenpo sin la mi tawa e telo kepeken tenpo ni.”

![](https://web.archive.org/web/20160927092455im_/http://failbluedot.com/images/jll_41.jpg)

## 24

tenpo mute la mi lon ma pi telo ala. mi moku e telo ali la jan lawa lili li toki e toki ni.

mi toki: “toki sina li pona mute! taso, tomo tawa kon mi li pakala. mi jo ala e telo. sina wile tawa e telo kepeken tenpo mute. mi ken tawa e telo kepeken tenpo mute la mi pilin kin pona mute!”

“soweli loje mi li–”

“–tenpo ni la soweli loje li lili!”

“ni li tan seme?”

“tenpo ni la mi mute li moli tan telo ala.”

ona li sona kama ala li toki: “mi moli la jan pona li pona tawa mi. mi pilin pona tan ni: soweli loje li jan pona mi.”

mi pilin: “ona li sona ala e pakala ni. ona li moku ala. ona li wile taso e suno.”

ona li lukin e mi li sona e ni: mi pilin ike. ona li toki: “mi wile kin e telo. o lukin e lupa telo.”

mi sona e ni: mi lukin e lupa telo la mi nasa. ma ni li suli mute.

tenpo suli la mi mute li tawa. pimeja li lon. sike sewi lili li seli. mi lukin nasa e sike tan telo ala. toki pi jan lawa lili li tawa musi lon lawa.

mi toki: “sina wile ala wile e telo?”

“ken la telo li pona tawa pilin mi.”

mi sona kama ala li toki ala.

jan lawa lili li wawa ala li awen. mi awen. tenpo suli la mi mute li toki ala.

ona li toki: “sike lili li pona lukin tan ni: sike wan li jo e kasi loje.”

“lon.” mi lukin e nena pi ma ni lon suno mun.

ona li toki kin: “ma pi telo ala li pona lukin.”

mi sona e ni: ona li lon. tenpo ali la ma pi telo ala li pona tawa mi. sina awen lon nena. sina lukin e ala li pilin e kalama ala. taso, ijo li lon.

ona li toki kin: “ma li pona lukin tan ni: ona li jo e lupa telo.”

mi sona kama e ijo lon ma ni. tenpo pi lili mi la mi awen lon tomo suli. jan li toki e ni: ijo suli li lon anpa tomo. jan ala li lukin e ijo ni. tomo li suli tawa mi tan ni. tomo li jo e ijo suli.

mi toki: “a! oko li ken ala lukin e suli ali, e tomo e sike seli e ma pi telo ala!”

“ni li pona tawa mi. sina pilin sama e soweli loje mi.”

jan lawa lili li lape. mi pana e sijelo ona li tawa. mi pilin pona ike. mi pilin e ni: mi pana e ijo suli. ali pi sike ma li wawa; ona li lili. mi lukin e sinpin walo ona e oko pini ona. lijna ona li tawa lon tawa kon. mi pilin: “mi lukin e telo taso. oko mi ken ala lukin e ijo suli ona.”

ona li open lili e uta li toki pona lili lon lape. mi pilin: “mi pilin pona tawa ona tan ni: ona li olin e kasi loje. sitelen pi kasi loje li lon lawa ona. tenpo lape la sitelen li seli sama ilo seli.” mi wile poki e sijelo ona e ilo seli ni. ken la kon li ken moli e ona…

tenpo pi suno kama la mi tawa e lupa telo.

## 25

jan lawa lili li toki: “jan li tawa e tomo tawa linja. ona li sona ala e ni: ona li lukin e seme? ona li pilin ike li tawa sike.” ona li toki kin: “ni li pali ike.”

lupa telo pi mi mute li ante e lupa telo ali. lupa telo ali pi ma Sahala li lupa lon ma jelo. lupa ni li lupa telo kiwen. lupa li sama e lupa telo pi ma tomo. taso, ma tomo li lon ala. mi pilin e ni: mi lape. mi toki: “ni li nasa. ilo ali pi lupa telo li lon. linja en poki telo li lon…”

jan lawa lili li musi li pilin e linja en lupa telo. lupa telo li kalama sama ni: tenpo suli la ona li lape; tenpo ni la ona li lon.

jan lawa lili li toki: “sina kute ala kute? mi mute li lon e lupa telo. ona li toki musi.”

![](https://web.archive.org/web/20160927093152im_/http://failbluedot.com/images/jll_42.jpg)

mi wile ala e ni: ona li pana e telo. ona li wawa ala. “mi pali e telo. poki li suli mute tawa sina.”

mi pana e poki telo lon ma. kalama li lon nena mi. mi lukin e suno tawa lon telo tawa lili. jan lawa lili li toki: “mi wile mute e telo. o pana e telo tawa mi.”

mi kama sona e ni: ona li lukin e seme. mi pana e telo. jan lawa lili li moku li pini e oko. telo ni li pona tawa ona li ante e telo ali li suwi tan ni: mi mute li tawa suli e ona. telo ni li sama e ijo pana. tenpo musi pi lili mi la mi pilin pona tan ijo pana.

jan lawa lili li toki: “jan pi sike sina li jo e kasi loje mute. taso, ona li jo ala e wile ona.”

“ona li jo ala.”

“ona li ken jo e wile ona tan kasi wan anu telo wan.”

“ni li lon.”

ona li toki kin: “oko li ken ala lukin e lon. o lukin kepeken pilin sina.”

mi moku e telo mute li pilin pona. suno li kama. kule pi ma jelo li sama e ko suwi. taso, mi pilin ike tan seme?

“sina wile e pali ni tawa mi.”

mi toki: “mi wile pali e seme?”

“sina wile sitelen e ilo uta tawa soweli meli mi. mi wile poki sijelo e kasi loje mi!”

mi pana e sitelen mi tan len mi. jan lawa lili li lukin e sitelen li musi: “kasi suli sina li lukin sama kasi moku!”

“a!” tenpo ali la mi pilin pona tan sitelen mi pi kasi suli!

“nena pi soweli loje li lukin sama ilo musi. ona li suli mute!”

tenpo tu la ona li musi.

mi toki: “ni li ike! tenpo ali la mi ken taso sitelen e akesi linja en insa pi akesi linja…”

“a! sina ken sitelen e ali. jan lili li sona.”

mi sitelen e ilo uta tawa soweli meli ona. mi pana e sitelen li pilin ike. mi toki: “sina weka ala weka?”

“tenpo lili la ni li lon: tenpo pi sike suno la mi lon sike suli sina…mi kama e ma pi nasin lili tawa tomo mi…”

ona li loje sinpin. mi pilin ike mute li toki: “tenpo wan la mi lukin e sina. sina tawa ala tawa e ma ni: sina kama e sike ma lon ma ni?”

ona li loje sinpin tu.

mi toki kin: “sina tawa ala tawa tan ni: tenpo pi sike suno la sina lon sike ma?”

tenpo pi nanpa tu wan la ona li loje sinpin. ona li toki ala. taso, mi sona e ni: jan li loje sinpin la jan li toki “lon”.

ona li toki: “o pona e tomo tawa kon sina! mi awen. tenpo pimeja tu li, o kama.”

mi pilin pona ala li sona e toki pi soweli loje: “jan li soweli tomo e sina. ken la sina li telo oko tan ni…”

## 26

sinpin kiwen li lon poka pi lupa telo. mi kama tan pali mi li lukin e ni: jan lawa lili li lon sewi pi sinpin. noka ona li lon kon. ona li toki: “sina sona ala! ni li ma sama ala pi kama mi!”

ijo li toki. jan lawa lili li toki kin: “tenpo li lon! ma li lon ala!”

mi tawa e sinpin li lukin e ala. jan lawa lili li toki: “a! mi ken lukin e lupa pi noka mi lon ma jelo. o tawa e open pi linja noka mi. tenpo lili la mi kama.”

mi lon poka e sinpin li lukin e ala. ona li toki kin: “telo moli sina li pona ala pona? tenpo lili lili la mi pilin ike anu seme?”

mi pini li sona ala. jan lawa lili li toki: “o weka! mi wile e anpa.” mi anpa e oko li tawa e kon! akesi linja jelo li lon anpa sinpin. tenpo lili la akesi ni li ken moli e sina. mi pana e ilo moli mi li tawa e akesi. akesi li pilin e kalama mi li weka.

![](https://web.archive.org/web/20160927093119im_/http://failbluedot.com/images/jll_43.jpg)

mi pana e sijelo pi jan lawa lili. ona li walo mute. mi toki: “ni li nasa ike! tenpo ni la sina toki ala toki e akesi linja?!” mi pilin e len pi anpa lawa ona li telo e sinpin ona li pana e telo tawa ona. mi toki ala. ona li lukin e mi li pilin e sijelo mi kepeken luka ona. mi pilin e ni: sike insa ona li tawa lili sama waso moli.

ona li toki: “sina pona e tomo tawa kon! ni li pona tawa mi. sina ken tawa e tomo.” ona li toki lon. mi wile toki e ni tawa ona: mi pona e tomo tawa kon mi.

mi toki ala.

![](https://web.archive.org/web/20160927093119im_/http://failbluedot.com/images/jll_44.jpg)

ona li toki kin: “mi tawa tu e tomo.” ona li toki kepeken kalama pi pilin ike: “tomo sina li nasin lili. tomo mi li nasin suli. tawa mi li ike…”

mi sona e ni: tenpo lili la ijo suli li lon. mi pana e ona lon luka sama jan lili. tenpo lili la ona li weka e pimeja! mi ken ala e pini ni.

ona li toki: “mi jo e soweli meli e poki e ilo uta.” ona li musi ike. tenpo suli la mi awen. ona li pona lili.

“sina pilin ike.”

ona li musi lili: “tenpo ni la mi pilin ike lili. tenpo pi kama pimeja la mi pilin ike mute…”

mi pilin lete li pilin e ni: mi ken ala lukin e ona la mi moli. ona li sama e ni: telo li lon ma pi telo ala.

mi toki: “mi wile kute tu e kalama musi sina.”

“tenpo pimeja la tenpo suli li lon. sike seli mi li lon sewi pi ma ni.”

“akesi linja en lupa noka lon ma jelo en sike seli li lape ike taso anu seme?”

“oko li ken ala lukin e ijo suli.”

“mi sona.”

“ona li sama e kasi loje. sina olin e kasi lon sike seli la sina lukin e sewi la sina pilin suwi. sike seli ali li kasi jelo laso.”

“mi sona.”

“ona li sama e telo. sina pana e telo tawa mi. telo li kalama musi tawa mi tan linja en lupa telo en poki telo. sina sona awen e pona pi telo ni anu seme?”

“mi sona.”

“tenpo pi pimeja ali la sina ken lukin e sike seli. sike mi li lili. ni li pona. sike mi li sike wan taso lon sike ali. sina olin e sike seli ali tan ni. sike ali li jan pona sina tan ni. mi pana e ijo pona tawa sina.”

ona li musi. mi toki: “a! musi sina li pona mute tawa mi!”

“ijo pana mi li sama ni: sina moku e telo.”

“sina toki e seme?”

“jan ali li jo e pilin tawa sike seli. sike seli li toki tawa jan tawa. sike seli li ijo lili tawa jan mute. sike seli li pali pona tawa jan sona. ona li mani tawa jan mani. taso, ona li kalama ala tawa jan ali ni. sike seli li ante tawa sina.”

“sina toki e seme?”

“tenpo pimeja la ona li lukin e sewi. mi awen lon sike wan li musi lon sike. sina kute e kalama musi pi sike ali tan ni. sina taso li jo e sike seli pi kalama musi!” ona li musi kin li toki: “tenpo kama la sina pilin ike ala tan weka mi. tenpo kama la pilin ike ali li pona! sina sona e ni la sina pilin pona. tenpo ali la sina jan pona mi. tenpo ali la sina en mi li musi. tenpo ijo la sina open e lupa tomo sina. jan pona sina li lukin e ni: sina lukin e sewi li musi. sina toki e ni tawa ona: sike seli li musi tawa mi! jan pona li pilin e ni: sina nasa. ijo pana mi li ike lili!” ona li musi. “ni li sama ni: mi pana e ilo kalama tawa sina.”

ona li musi li musi pini. “tenpo pimeja ni la, o kama ala!”

“mi weka ala.”

“tenpo lili la mi ike lukin. mi lukin e ni: mi moli. ni li wile. o lukin ala e ni!”

“mi weka ala.”

ona li pilin ike li toki: “o kama ala tan akesi. akesi li ken ike. ken la ona li moku lili e sina.”

“mi weka ala.”

ona toki pona: “lon. akesi linja li jo ala e telo moli tawa moku lili pi nanpa tu.”

tenpo pimeja la mi lape li lukin ala e weka ona. ona li weka kepeken kalama ala. mi tawa e ona. ona li toki: “a! sina lon.” ona li pilin e luka mi kepeken luka ona.

tenpo lili la ona li toki: “kama sina li ike. ni li ike lukin tawa sina. mi lukin e ni: mi moli. taso, mi moli ala!”

mi toki ala.

“sina sona ala. nasin mi li suli. mi ken ala pana e sijelo. sijelo mi li suli sama kiwen.”

mi toki ala.

“mi weka e sikelo mi. ona li sama e poki open. sina pilin ike tan poki open tan seme?”

mi toki ala.

tenpo ni la ona li pilin ike mute. ona li toki e ni tawa pilin pona: “ni li pona. mi kin lukin e sike sewi. sike sewi ali li jo e lupa telo tawa mi. sike sewi ali li pana e telo tawa mi.”

mi toki ala.

“ni li musi anu seme? sina jo e ilo kalama mute mute. mi jo e lupa telo mute mute.”

tenpo ni la ona li pini kin e toki li telo oko kin.

![](https://web.archive.org/web/20160927093119im_/http://failbluedot.com/images/jll_45.jpg)

“ni li ma mi. mi tawa taso.” ona li awen li wile ala lili e tawa. “kasi loje mi…mi wile poki sijelo e ona! ona li wawa ala li sona ala! ona li jo taso e luka utala pi nanpa tu tu!”

mi ken ala e awen li pilin e ma kepeken monsi mi. ona li toki: “a! mi weka.” tenpo lili la ona li awen. ona li tawa wan. mi tawa ala.

mi lukin e linja jelo lon anpa noka pi jan lawa lili. tenpo lili lili la jan lawa lili li awen. ona li anpa sama kasi palisa. ona li kalama ala tan ma jelo.

![](https://web.archive.org/web/20160927093119im_/http://failbluedot.com/images/jll_46.jpg)

## 27

tenpo mute mute li weka. tenpo ala la mi toki e toki ni. jan pona mi li lukin e mi li pilin pona tan ni: mi moli ala lon ma jelo. mi pilin ike lili. mi toki e ni tawa ona: “mi ike lili tan pilin wawa ala.”

tenpo open la mi pilin ike mute. tenpo ni la mi pilin ike lili. mi pilin pona tan ni: jan lawa lili li tawa e tomo. mi sona e ni tan ni: mi ken ala lukin e sijelo ona lon ma jelo.

tenpo pimeja la kalama musi pi sike suli li pona mute tawa mi.

taso, mi sona weka e ni: mi pali ala e linja tawa ilo uta pi soweli meli! jan lawa lili li ken ala wan e ilo e soweli. mi toki e ni: “ken la soweli li moku e kasi loje!” tenpo ijo la mi pilin e ni: “ona li ken ala! tenpo pimeja ali la jan lawa lili li poki e kasi ona. ona li lukin mute e soweli meli.” mi pilin pona. sike sewi li musi.

tenpo ante la mi toki: “tenpo wan la jan ali li ken lukin lape! ken la ona li sona weka e poki kasi. ken la soweli meli li weka.” sike sewi li telo oko!

sina olin e jan lawa lili la ni li ijo suli. soweli wan li moku ala moku e kasi loje lon sike sewi wan?

o lukin e sewi. o seme e sina: soweli wan li moku ala moku e kasi loje?? ali li ante tan ni.

jan suli ala li ken sona e ni: ona li ijo suli mute!

![](https://web.archive.org/web/20160928005507im_/http://failbluedot.com/images/jll_47.jpg)

